ЗМІСТ
ЗМІСТ 1
ВСТУП 2
РОЗДІЛ 1 АНАЛІЗ СТАНУ ПРОБЛЕМИ ОЦІНКИ ДОСТУПНОСТІ ПРОГРАМНИХ ПРОДУКТІВ 4
1.1 Особливості доступності для користувачів з обмеженими можливостями 4
1.2 Аналіз підходів до оцінки доступності програмного забезпечення 5
1.3 Аналіз функціональних можливостей сучасних засобів оцінювання вебдоступності 10
1.4 Постановка задачі дослідження 13
РОЗДІЛ 2 РОЗРОБКА МЕТОДИКИ ОЦІНКИ ДОСТУПНОСТІ 15
2.1 Визначення цільових користувацьких сценаріїв 15
2.2 Структуризація метрик доступності 16
2.2.1 Перцептивність 18
2.2.2 Керованість 19
2.2.3 Зрозумілість 20
2.2.4 Локалізація 22
2.3 Вагова модель оцінювання доступності 25
2.4 Дерево властивостей доступності 26 3. ПРОЕКТУВАННЯ 28
3.1 Вимоги до ПЗ 28
3.1.1 Функціональні вимоги 28
3.1.2 Нефункціональні вимоги 30
3.2 Архітектурне рішення 31
ВИСНОВКИ 37
ВИКОРИСТАНІ ДЖЕРЕЛА 38

ВСТУП

Розробка та оцінювання програмного забезпечення у сучасних умовах передбачають врахування значної кількості параметрів, що формують його загальну якість. Серед таких параметрів ключову роль відіграє доступність, що визначає здатність програмного продукту ефективно використовуватись максимальною кількістю користувачів із різними можливостями та потребами.
Актуальність забезпечення доступності зумовлена сучасними тенденціями до інклюзивності, де головним є створення рівних умов для використання програмних продуктів людьми з фізичними, когнітивними або сенсорними обмеженнями. Це не лише реалізує принцип соціальної рівності, але й дозволяє суттєво розширити коло потенційних користувачів.
Згідно зі стандартом ISO 25023 [1], оцінювання якості програмного забезпечення базується на застосуванні чітко визначених метрик, які кількісно характеризують доступність, зручність і ефективність програмних систем. Критерій доступності для осіб з обмеженими можливостями дозволяє виміряти, наскільки ефективно користувачі із різними типами обмежень можуть взаємодіяти з програмою. Оцінка здійснюється шляхом обчислення співвідношення кількості успішно використаних функцій до загальної кількості доступних функцій. Даний підхід забезпечує об'єктивність та можливість врахування індивідуальних потреб користувачів. Наприклад, особи із сенсорними обмеженнями матимуть специфічні вимоги до візуальних і аудіоелементів, тоді як користувачі з фізичними обмеженнями потребуватимуть адаптованих методів взаємодії з інтерфейсом.
Ще одним важливим аспектом є мовна підтримка, яка оцінюється через показник співвідношення фактично підтримуваних мов до тих, які є необхідними для комфортної роботи користувачів у багатомовному середовищі. Така метрика важлива для оцінки інтернаціоналізації програмних продуктів і дозволяє визначити ступінь врахування мовних потреб та пріоритетів користувачів.
Попри значущість зазначених метрик, їхня загальність часто обмежує можливості точного врахування специфіки окремих програмних продуктів та умов їхньої експлуатації. Через це виникає потреба в подальшому розвитку та деталізації методик оцінювання, що дозволить краще враховувати конкретні потреби різних категорій користувачів та умови застосування програмного забезпечення. Вдосконалення метрик і підходів до оцінки доступності сприятиме підвищенню загальної якості програмних продуктів.
Об’єктом цього дослідження є процес оцінювання доступності програмного забезпечення. Предметом виступають методи та інструменти якісної оцінки доступності. Метою роботи визначено розробку класифікаційної та математичної моделей для оцінювання доступності, а також створення на їхній основі ефективних методів вимірювання доступності.
Для досягнення поставленої мети необхідно виконати наступні завдання:
проаналізувати наявні підходи до оцінки доступності програмних продуктів;
визначити найбільш релевантні критерії оцінки на основі стандартизованих методик;
розробити класифікаційну та математичну моделі для вимірювання доступності;
запропонувати методики якісного оцінювання доступності;
провести апробацію розроблених моделей і методик на прикладі університетського вебпорталу;
здійснити інтерпретацію результатів оцінювання, надати практичні рекомендації щодо покращення доступності програмних продуктів і окреслити перспективні напрями розвитку методик оцінювання.

РОЗДІЛ 1 АНАЛІЗ СТАНУ ПРОБЛЕМИ ОЦІНКИ ДОСТУПНОСТІ ПРОГРАМНИХ ПРОДУКТІВ

1.1 Особливості доступності для користувачів з обмеженими можливостями

Забезпечення доступності програмних продуктів є комплексним завданням, що вимагає уважного врахування потреб різноманітних груп користувачів із різними типами обмежень. Серед них виділяють чотири основні категорії: користувачі з порушеннями зору, слуху, когнітивними обмеженнями, а також особи з порушенням моторних функцій.
Користувачі з порушеннями зору потребують спеціалізованих рішень, таких як екранні зчитувачі (screen readers), що озвучують контент сторінок, та текстові альтернативи до графічних елементів. Особливо важливими є правильна семантична структура вебсторінок, доступність форм введення даних та чіткі інструкції. Для людей зі слабким зором критично важливими є можливість зміни масштабу сторінки без втрати функціональності, достатній контраст між текстом і фоном, а також адаптивна кольорова палітра, що знижує навантаження на зір.
Користувачі з порушенням слуху насамперед залежать від візуальних засобів отримання інформації, таких як субтитри до відеоматеріалів, візуальні сповіщення та альтернативні текстові пояснення аудіоконтенту. Ця група користувачів особливо чутлива до того, як організована візуальна інформація, і потребує зрозумілих індикаторів важливих повідомлень і подій на сторінці.
Особи з когнітивними порушеннями можуть мати складнощі з обробкою, розумінням і запам’ятовуванням інформації, поданої складним способом. Для цієї групи користувачів важливі інтуїтивно зрозумілі інтерфейси, логічна і проста структура контенту, короткі та чіткі інструкції, а також функції автозаповнення та підказок, що знижують когнітивне навантаження.
Користувачі з обмеженнями моторних функцій мають складнощі з керуванням традиційними засобами навігації, тому для них необхідно передбачити повноцінну підтримку керування з клавіатури та інших альтернативних пристроїв введення. Також важливо забезпечити достатню кількість часу для виконання завдань, що дозволить уникнути випадкових помилок і забезпечить більш комфортну взаємодію.
В даному дослідженні особлива увага приділяється користувачам із порушенням зору, оскільки ця категорія є однією з найактивніших у сфері користування інтернетом серед осіб з інвалідністю. За даними дослідження ПРООН [2], близько 84,4% користувачів з інвалідністю, які беруть активну участь у цифровому середовищі, мають різного ступеня порушення зору. Виходячи з цього, подальший аналіз зосереджується на адаптації стандарту ISO 25023 до специфічних потреб цієї групи та розширенні існуючих метрик для більш ефективної оцінки доступності. Це передбачає детальніше дослідження практик використання екранних зчитувачів, вдосконалення критеріїв для оцінки навігації за допомогою клавіатури, а також поглиблений аналіз відповідності колірних схем та контрастності стандартам WCAG (Web Content Accessibility Guidelines). Таким чином, адаптація та деталізація існуючих метрик ISO 25023 дозволить створити ефективну та об'єктивну систему оцінювання доступності програмного забезпечення саме для користувачів із порушеннями зору.

1.2 Аналіз підходів до оцінки доступності програмного забезпечення

На сьогодні оцінювання якості програмного забезпечення (ПЗ) здійснюється відповідно до стандарту ISO 25010 [3], який визначає загальні характеристики та підхарактеристики якості. Оцінювання якості проводиться на основі вимог та показників, визначених стандартом ISO 25023. Даний стандарт пропонує комплексну систему метрик, які дозволяють виконувати кількісну оцінку різних аспектів якості програмних продуктів, зокрема їх функціональності, продуктивності, надійності, зручності використання, безпеки, сумісності, переносимості, підтримуваності та доступності.
Процес оцінювання якості програмного забезпечення, передбачений стандартом ISO 25023, включає використання методів метричного аналізу, які дозволяють отримувати числові значення відповідних метрик. Ці метрики кількісно характеризують ступінь відповідності програмного продукту вимогам та визначають його рівень якості. Згідно зі стандартом ISO 24765 [4], метрика визначається як числовий показник, що відображає рівень володіння програмним продуктом конкретною властивістю. Використання таких метрик є важливим інструментом управління якістю програмних систем, оскільки вони забезпечують об’єктивну, прозору і повторювану процедуру оцінювання.
Однак, незважаючи на широкий набір запропонованих стандартом ISO 25023 показників, у практичному застосуванні цих метрик виникають труднощі через недостатню деталізацію методик визначення параметрів, які використовуються для розрахунку метрик. Стандарт містить формули для розрахунку показників, але не уточнює процедури визначення деяких ключових параметрів, таких як вагові коефіцієнти та критерії оцінювання окремих властивостей якості.
Значний внесок у розвиток методології оцінювання якості програмних систем зробили українські вчені. Зокрема, В.С. Харченко та Б.М. Конорєв активно досліджували методологічні підходи до забезпечення якості критичних систем, наголошуючи на необхідності системного контролю за їхньою надійністю та безпекою, зокрема у контексті використання в атомній енергетиці, авіації та медицині. Ці автори запропонували різноманітні моделі та методики оцінювання якості, які дозволяють більш точно і об’єктивно прогнозувати поведінку критичних систем в умовах реальної експлуатації.
Д.А. Маєвський присвятив свої праці поглибленому аналізу метричного підходу до оцінювання якості в розподілених інформаційних системах. Його роботи розкривають особливості застосування метрик в умовах географічної розподіленості обчислювальних ресурсів, надають рекомендації щодо коректного вибору та інтерпретації показників для таких систем.
В.С. Яковина здійснив комплексне дослідження впливу архітектури програмного забезпечення на його якість. У своїх працях автор наголошував, що якість ПЗ значною мірою залежить від прийнятих архітектурних рішень на початкових етапах проєктування. Він також досліджував методи оцінювання, що дозволяють передбачити вплив архітектурних рішень на майбутню надійність, продуктивність та супроводжуваність програмного продукту.
В.О. Міщенко та О.В. Поморова зосереджували увагу на необхідності інтеграції різних методів оцінювання якості ще на ранніх стадіях розробки програмних систем. Вони підкреслювали, що використання інтегрованих підходів дозволяє значно знизити ризики, пов'язані з невиявленими дефектами та невідповідністю кінцевого продукту вимогам користувачів.
Вагомий внесок у сферу оцінювання якості програмного забезпечення також зробили зарубіжні науковці, такі як Г. Майєрс, С. МакКоннелл, Р. Фатрелл, І. Соммервілл. Ці дослідники акцентували увагу на перевагах системного та комплексного підходу, що об'єднує різноманітні методики – метричні, експертні, емпіричні, статистичні. У їхніх працях зазначалося, що тільки комплексне застосування різних методик дозволяє отримати найбільш точні, об'єктивні та інформативні результати оцінювання якості ПЗ. Також ці автори наголошували на необхідності використання формалізованих процедур і чітких критеріїв для визначення вагових коефіцієнтів показників якості, що сприяє підвищенню прозорості процесу оцінювання та прийняття обґрунтованих управлінських рішень.
Попри значну кількість проведених досліджень, стандартизовані критерії оцінювання якості програмного забезпечення, які наведені у стандарті ISO 25023, мають суттєві обмеження методологічного характеру. Зокрема, у цьому стандарті запропоновано формули для розрахунку конкретних властивостей якості, подано пояснення параметрів цих формул, однак повністю відсутні конкретні методичні вказівки щодо способів отримання та уточнення значень цих параметрів. Особливо це стосується характеристики «Доступність». Крім того, вказаний документ не визначає методів формування вагових коефіцієнтів, що значно ускладнює практичне використання цих метрик для отримання об'єктивної оцінки якості програмних систем.
Згідно зі стандартом ISO 25023, характеристика якості «Доступність» включає властивість «Доступність для користувачів з обмеженими можливостями» (UAC-1-G), яка визначає рівень, до якого різні категорії користувачів, включаючи осіб із певними фізичними, сенсорними, когнітивними або іншими вадами, можуть ефективно взаємодіяти з програмним продуктом і виконувати поставлені перед ними завдання. Важливим аспектом цієї властивості є підтримка допоміжних технологій, що дозволяють людям із обмеженнями повноцінно використовувати програмне забезпечення. Відповідно до стандарту, визначення даної властивості здійснюється через формулу (1.1), однак детальна методика щодо визначення окремих параметрів цієї формули не наведена, що створює додаткові труднощі при практичній реалізації оцінки доступності.

                                                                (1.1)

Друга складова характеристики «Доступність» представлена властивістю «Адекватність підтримуваних мов» (UAC-2-S). Дана властивість спрямована на оцінку того, наскільки коректно програмне забезпечення підтримує мови, якими користуються його потенційні користувачі. Основна проблема, що вирішується цією властивістю, полягає у виникненні помилок та труднощів під час роботи з програмним продуктом, коли користувачі застосовують мову, відмінну від їхньої рідної. Через недостатньо зрозумілі або некоректні повідомлення, описи та інструкції, доступність програмного забезпечення суттєво знижується, що призводить до незручностей та підвищення кількості помилок при виконанні завдань. Згідно з [1], оцінювання цієї властивості здійснюється за формулою (1.2):

                                                                   (1.2)

Однак методика визначення параметру B в стандарті також відсутня.
У праці Кузя М.В. [5] започатковано дослідження, орієнтовані на вдосконалення та розширення існуючих стандартизованих методик оцінювання якості програмних продуктів. У роботі запропоновано системну методику оцінки, яка дозволяє визначати окремі властивості якості ПЗ, кількісні значення характеристик і підхарактеристик якості, а також встановлювати їх вагові коефіцієнти. Окрім цього, автором розроблено методи візуального представлення результатів оцінки за допомогою дерев властивостей якості, що сприяє чіткому розумінню взаємозв’язків між окремими характеристиками та їх значеннями. Також представлено методи шкалювання, які забезпечують зрозумілу і зручну інтерпретацію числових результатів оцінювання якості програмних продуктів, полегшуючи ухвалення обґрунтованих управлінських рішень щодо їх подальшого вдосконалення.
Практичні питання застосування методів оцінювання якості програмних продуктів розглянуті у працях [6], [7] та [8]. У зазначених дослідженнях описано приклади апробації методик для оцінювання якості програмного забезпечення еталонних повірочних систем та веб-форуму, що підтверджує практичну придатність та ефективність запропонованих методичних підходів.
Вагомим елементом методології оцінювання якісних характеристик програмного забезпечення є методи встановлення вагових коефіцієнтів. Один із таких підходів описаний у роботі [9]. Цей метод передбачає залучення експертів для оцінювання значущості різних показників якості та забезпечує механізми перевірки точності й обґрунтованості прийнятих ними рішень. Запропонований автором метод став підґрунтям для розроблення складової методики визначення вагових коефіцієнтів метрик якості (характеристик, підхарактеристик і властивостей) програмних продуктів, що детально описана в роботах [10].
Заключним етапом методології оцінювання якості програмного забезпечення є визначення критеріїв формування узагальненого показника якості. Методи реалізації цього етапу розглянуто у роботі [11]. Зокрема, в ній представлено підхід до побудови узагальнюючої функції, заснований на використанні вектора вагових коефіцієнтів, які визначаються за допомогою ранжування числових значень відповідних показників якості програмних продуктів.
Отримане значення узагальненого показника якості програмного продукту зручно оцінювати з використанням спеціальної кваліметричної шкали, яка розроблена на основі чисел ряду Фібоначчі («золотого перетину») і дозволяє чітко визначати рівень якості оцінюваного продукту. Така шкала детально описана і досліджена в роботах [12-14], де також розглядаються питання її практичного застосування, адекватності отримуваних результатів та напрями подальшого вдосконалення з урахуванням галузевих особливостей оцінювання. Дана шкала розроблена на основі чисел ряду Фібоначчі («золотого перетину») і дозволяє визначити рівень якості оцінюваного програмного продукту.

1.3 Аналіз функціональних можливостей сучасних засобів оцінювання вебдоступності

У межах даного дослідження було здійснено порівняльний аналіз сучасних засобів перевірки доступності вебінтерфейсів. Зважаючи на розмаїття наявних інструментів, доцільно виокремити прямі та непрямі конкуренти. Прямі конкуренти — це комплексні сервіси, що охоплюють багатоаспектну перевірку відповідності вебсторінок стандартам WCAG, генерують зведені звіти та враховують широкий спектр ознак технічної й візуальної доступності. До таких належать, зокрема, Accessibility Checker – ADA & WCAG Compliance, WAVE Web Accessibility Evaluation Tool та Siteimprove Accessibility Checker. У той же час, непрямі конкуренти — це вузькоспеціалізовані інструменти (зокрема, розширення браузера), які фокусуються на окремих критеріях, наприклад, кольоровій контрастності. Прикладом є плагін WCAG Color Contrast Checker, що здійснює локальну перевірку лише контрасту тексту щодо фону.
Аналіз функціональності прямих конкурентів дозволяє не лише окреслити межі наявних можливостей, а й виявити реальні запити ринку, типові сценарії використання, рівень автоматизації перевірки, а також недоліки, які часто залишаються поза увагою. Це, у свою чергу, формує підґрунтя для розробки інструментів, які краще відповідають сучасним викликам у сфері цифрової інклюзії. З огляду на це, доцільно зосередити увагу на комплексних інструментах, які мають найбільше поширення та визначають поточні стандарти галузі.
У ході аналізу трьох найбільш уживаних сервісів — Accessibility Checker, WAVE та Siteimprove Accessibility Checker — виявлено низку системних обмежень, які негативно впливають на повноту та глибину аудиту. Попри заявлену відповідність вимогам WCAG 2.1, зазначені платформи здебільшого орієнтовані на виявлення базових технічних порушень: неправильне використання ролей, відсутність ARIA-атрибутів, дублікати id, та інші синтаксичні чи структурні помилки. Водночас, аспекти, пов’язані з користувацькою взаємодією, семантичною структурою, зрозумілістю чи адаптацією контенту — залишаються поза полем їх уваги.
Деталізоване порівняння функціональних характеристик зазначених сервісів наведено в таблиці 6, що дозволяє наочно оцінити охоплення критеріїв, наявність кількісних метрик, формат подачі результатів, доступність API, та інші важливі параметри.
По-перше, жоден із аналізованих сервісів не підтримує структуроване оцінювання за підвластивостями доступності. Замість формальних метрик, що дозволяють порівнювати результати між різними сторінками чи версіями сайту, надається лише список помилок, що знижує об’єктивність та відтворюваність результатів.
По-друге, відсутня оцінка когнітивної доступності, зокрема — зрозумілості текстових інструкцій, складності мовних конструкцій, або наявності підказок у формах. Ці аспекти мають особливе значення для користувачів із когнітивними чи мовними порушеннями, проте залишаються поза зоною аналізу існуючих систем.
По-третє, хоча сервіси можуть ідентифікувати мультимедійні елементи без текстового опису, вони не пропонують співвідношення таких елементів до загальної кількості або аналізують лише наявність alt без перевірки на його змістовність.
По-четверте, навігаційна структура оцінюється спрощено: зокрема, лише перевіряється наявність тегів <nav> або використання заголовків h1–h6, але не аналізується логіка їх ієрархії, послідовність, або дублювання. Показники, які мають критичне значення для користувачів скрінрідерів, залишаються без належної уваги.
Крім того, усі розглянуті рішення є закритими у плані архітектури та не надають можливості розширення логіки, наприклад, для врахування локальних стандартів або зміни вагових коефіцієнтів при побудові інтегральних оцінок. Інтеграція з API чи завантаження структурованого звіту доступні лише в комерційних версіях, що обмежує застосування цих сервісів у відкритих наукових або освітніх проєктах.
Нарешті, результати перевірки подаються в неструктурованому форматі, без пояснення формул або обґрунтування метрик, що унеможливлює їх використання для нормативного звітування, подачі грантових заявок чи академічного аналізу.
Таким чином, хоча аналізовані інструменти відіграють важливу роль у забезпеченні базового рівня доступності, вони потребують суттєвого розширення: зокрема, у напрямках формалізації результатів, глибшого аналізу UX-компонентів, адаптації під локальні контексти та підтримки відкритості для подальшого розвитку.

1.4 Постановка задачі дослідження

На підставі проведеного аналізу існуючих методів оцінювання якості програмного забезпечення встановлено, що незважаючи на значний обсяг наукових досліджень та наявність методологічних розробок, які містять процедури визначення вагових коефіцієнтів показників якості, методи розрахунку узагальненого показника якості, а також механізми шкалювання результатів, усе ще залишається низка невирішених методологічних проблем. Головною серед них є недостатня розробленість підходів до визначення конкретних властивостей якості, які представляють собою найнижчий і найбільш деталізований рівень метрик оцінювання якості програмних продуктів. Це суттєво ускладнює практичну реалізацію стандартизованих методик, знижуючи об'єктивність та достовірність результатів оцінювання.
Враховуючи зазначені вище недоліки, метою цього дослідження є створення удосконаленого методу оцінювання характеристики якості «Доступність», який охоплює дві важливі складові властивості: «Доступність для користувачів з обмеженими можливостями» та «Адекватність підтримуваних мов». Розроблений метод дозволить уточнити і деталізувати процедури оцінювання цих властивостей, забезпечивши чіткість, прозорість та ефективність процесу оцінювання доступності програмних продуктів, зокрема шляхом створення рекомендацій для практичного застосування в різних умовах експлуатації. Це, в свою чергу, дозволить суттєво підвищити якість та інклюзивність програмного забезпечення, роблячи його більш доступним для широкого кола користувачів.

РОЗДІЛ 2 РОЗРОБКА МЕТОДИКИ ОЦІНКИ ДОСТУПНОСТІ

2.1 Визначення цільових користувацьких сценаріїв

Ефективність оцінки доступності вебінтерфейсів напряму залежить від коректності визначення цільових користувацьких сценаріїв. Під цим поняттям розуміють стандартизовані дії, які найчастіше виконуються користувачами з порушеннями зору під час взаємодії з вебсайтами або вебзастосунками. Формалізація таких сценаріїв дозволяє цілеспрямовано адаптувати систему оцінювання до практичних потреб цільової аудиторії, а також підвищити репрезентативність і корисність одержаних результатів.
До основних сценаріїв, що охоплюються в межах даного дослідження, належать:
навігація за допомогою клавіатури, зокрема використання клавіш Tab, Shift+Tab, Enter для переміщення між інтерактивними елементами;
використання скрінрідерів для озвучення вмісту сторінки, включно з читанням заголовків, текстів кнопок, описів до форм та альтернативних підписів до зображень;
отримання контекстної допомоги при введенні даних у формі, наприклад, через підказки або повідомлення про формат;
реагування інтерфейсу на помилки, зокрема наявність візуального або текстового повідомлення після спроби відправки некоректних або неповних даних;
візуальне сприйняття контенту з урахуванням достатньої контрастності між текстом і фоном, що критично важливо для користувачів із залишковим зором або кольоровою сліпотою;
логічна та семантична структура документа, яка впливає на ефективність орієнтації у вмісті (заголовки, області навігації, секції тощо).
Кожен із перелічених сценаріїв має безпосередній вплив на якість взаємодії користувача з вебінтерфейсом. З цієї причини вони лягли в основу розроблених у роботі підвластивостей доступності — таких як перцептивність, керованість, зрозумілість і локалізація — та відповідних їм метрик.
Додатково враховано специфіку сучасних вебтехнологій, зокрема широке використання JavaScript для динамічного генерування вмісту, що потребує оцінки доступності не лише на рівні початкової розмітки, але й з урахуванням динамічних змін DOM. Таким чином, запропоновані сценарії є достатньо універсальними, щоб охопити як статичні, так і сучасні динамічні інтерфейси.
Узгодженість між користувацькими сценаріями і розрахованими метриками дозволяє забезпечити валідність методики, її релевантність до реальних умов використання та можливість формального порівняння рівнів доступності між різними вебресурсами.

2.2 Структуризація метрик доступності

Визначення користувацьких сценаріїв дозволяє окреслити типові взаємодії з вебінтерфейсом, однак для формалізації оцінки доступності необхідна чітка система критеріїв, що описують властивості інтерфейсу з погляду його відповідності потребам користувачів з інвалідністю. З огляду на це, доцільно ввести підхід, заснований на виокремленні ключових підвластивостей доступності, кожна з яких охоплює певний аспект користувацької взаємодії. Така декомпозиція дозволяє забезпечити багатовимірну оцінку та формалізувати її в рамках уніфікованих метрик.
Для деталізації характеристики доступності виділено чотири ключові підвластивості:
перцептивність (UAC-1.1-G);
керованість (UAC-1.2-G);
зрозумілість (UAC-1.3-G);
локалізація (UAC-2.1-S).

Перцептивність визначає здатність користувача сприймати інформацію, представлену в інтерфейсі. Реалізація цієї властивості вимагає забезпечення текстових альтернатив для зображень, контрастності кольорів, субтитрів, аудіоописів. Вона є критичною для користувачів із порушеннями зору або слуху. Недотримання цієї вимоги призводить до втрати доступу до змісту, навіть якщо інші елементи інтерфейсу залишаються функціональними.
Керованість стосується можливості повноцінної взаємодії з інтерфейсом за допомогою різних пристроїв введення — клавіатури, миші, голосових команд або асистивних технологій. Система має бути доступною для навігації без миші, а також мати чітку логіку переходів між елементами. Цей аспект є визначальним для користувачів із порушеннями опорно-рухового апарату або тимчасово обмеженими фізичними можливостями. Крім того, він впливає на загальну зручність користування навіть для широкої аудиторії.
Зрозумілість передбачає логічну структуру інтерфейсу, чітке формулювання інструкцій, пояснення формату введення та передбачуваність поведінки елементів. Користувач повинен мати змогу інтуїтивно інтерпретувати функції інтерфейсу, вводити дані без помилок, а у випадку помилки — швидко виявляти її причину і отримувати зворотний зв’язок. Порушення цієї підвластивості особливо критичне для осіб з когнітивними порушеннями або користувачів з низьким рівнем цифрової грамотності.
Локалізація забезпечує адаптацію інтерфейсу до мовних, культурних і регіональних особливостей користувача. Вона охоплює не лише переклад інтерфейсу, а й адаптацію формату дат, чисел, валют, систем мір і написання імен. У мультимовному або міжнародному контексті локалізація стає обов’язковою умовою забезпечення доступності, оскільки дозволяє уникнути непорозумінь і неправильного тлумачення інструкцій.
Зазначені підвластивості було виокремлено як ключові на підставі їхнього прямого впливу на здатність користувачів ефективно взаємодіяти з програмним продуктом. Вони відповідають основним принципам доступності, закладеним у міжнародних стандартах, зокрема WCAG (Web Content Accessibility Guidelines) та ISO/IEC 25023, і дають змогу структуровано аналізувати доступність з фокусом на ті аспекти, що найчастіше створюють бар’єри для користувачів з порушеннями сприйняття, моторики або когнітивної діяльності.
У наступних підрозділах кожна з підвластивостей буде розглянута окремо, з акцентом на відповідні метрики, критерії оцінки та алгоритми реалізації програмного аналізу.

2.2.1 Перцептивність

Одним з основних індикаторів перцептивності є показник "Альтернативний текст" (UAC-1.1.1-G), що відображає частку графічних об’єктів, які мають коректно заповнені текстові описи. Цей показник дозволяє визначити, наскільки контент доступний для користувачів із порушеннями зору, які використовують екранні читачі. Відсутність або некоректність альтернативного тексту суттєво знижує інформативність інтерфейсу для таких користувачів.
Розрахунок даного показника здійснюється за наступною формулою:

Другим показником у межах підвластивості перцептивність є "Контрастність тексту" (UAC-1.1.2-G). Цей параметр визначає відповідність кольорового контрасту між текстовими елементами та фоном мінімальним вимогам, встановленим стандартами WCAG. Недостатній контраст знижує читабельність, що особливо ускладнює сприйняття інформації для користувачів із порушенням зору, включно з далекозорістю, кольоросприйняттям або загальним зниженням зорової чутливості. Формула для обчислення даного показника наступна:

Третій параметр, що входить до оцінки перцептивності, — "Наявність субтитрів та аудіоописів у відео" (UAC-1.1.3-G). Цей показник спрямований на визначення частки відеоматеріалів, у яких реалізовані засоби альтернативного доступу: субтитри для користувачів із вадами слуху та аудіоописи для осіб із порушенням зору. Наявність цих елементів є визначальним чинником для забезпечення рівного доступу до мультимедійного контенту, а сам показник обчислюється за формулою

2.2.2 Керованість

Наступною підвластивістю доступності є керованість (UAC-1.2-G). Вона характеризує ступінь адаптованості інтерфейсу до різних методів введення інформації, зокрема клавіатури, миші або альтернативних пристроїв. Даний аспект є особливо значущим для користувачів із обмеженою рухливістю або порушеннями зору, які, як правило, покладаються на клавіатурне керування як основний спосіб взаємодії із системою.
Основним показником у межах керованості є "Навігація з клавіатури" (UAC-1.2.1-G). Він оцінює частку функціонально значущих елементів, доступних для взаємодії через клавіатуру. Цей показник дозволяє визначити, наскільки повно система забезпечує можливість управління без використання миші і його обчислення здійснюється за допомогою формули

Другим показником у межах підвластивості керованість (UAC-1.2-G) виступає параметр "Структурована навігація" (UAC-1.2.2-G). Цей показник призначений для оцінювання частки вебсторінок, у яких реалізовано чітку й логічну навігаційну структуру, зокрема ієрархічне структурування заголовків.
Для користувачів із порушеннями зору, які використовують допоміжні технології, зокрема екранні рідери, коректно побудована ієрархія заголовків виступає своєрідною «картою» документа, що дозволяє швидко орієнтуватися в інформації та переходити між основними розділами. Відсутність головного заголовка, дублювання елементів одного рівня або нелогічні переходи між рівнями ускладнюють сприйняття структури й суттєво знижують доступність контенту.

Показник «Ієрархія заголовків» відображає ступінь коректності використання тегів заголовків (h1–h6) з точки зору структурованості та логічної організації контенту.

2.2.3 Зрозумілість

Третьою ключовою підвластивістю характеристики "Доступність" є "Зрозумілість" (UAC-1.3-G). Її основне призначення полягає в оцінці того, наскільки інтерфейс і представлена інформація є сприйнятними для інтерпретації кінцевим користувачем.
Високий рівень зрозумілості інтерфейсу сприяє зниженню ймовірності помилок під час виконання завдань, підвищує швидкість освоєння функціоналу та забезпечує загальну зручність використання для користувачів різного рівня підготовки. Цей аспект також особливо актуальний у випадках заповнення вебформ або виконання послідовних дій, які вимагають чіткого розуміння інструкцій.
Для кількісної оцінки даної підвластивості запропоновано параметр "Зрозумілі інструкції" (UAC-1.3.1-G), що відображає відсоткове співвідношення форм, які супроводжуються чіткими, конкретними та недвозначними інструкціями. Цей показник дозволяє визначити, наскільки ефективно реалізовано текстовий супровід до елементів введення, зокрема валідаційні підказки, формати введення, вимоги до полів, інструкції до обов’язкових полів тощо. Він визначається за формулою:
Наступним параметром підвластивості "Зрозумілість" (UAC-1.3.2-G) є "Допомога при введенні даних". Цей індикатор відображає відсоткову частку форм, у яких реалізовано механізми для мінімізації й виправлення помилок користувача під час заповнення. До таких механізмів належать функції автозаповнення полів, контекстні підказки, динамічна перевірка правильності введених даних, а також сповіщення про очікуваний формат вводу. Застосування зазначених засобів сприяє зменшенню когнітивного навантаження, підвищує точність введення і забезпечує позитивний досвід взаємодії. Розрахунок цього показника виконується за наступною формулою:

Ще одним вагомим параметром у межах підвластивості "Зрозумілість" є "Підтримка коректного введення" (UAC-1.3.3-G). Цей індикатор спрямований на оцінку реалізації механізмів, які забезпечують користувача інформативними повідомленнями про помилки при введенні даних. Ідеться про повідомлення, що точно вказують на місце помилки, описують її характер і, за можливості, пропонують способи її виправлення. Наявність таких повідомлень істотно знижує кількість помилок, підвищує зручність користування формами та дозволяє забезпечити коректність введеної інформації. Кількісне значення цього параметра розраховується за такою формулою:

2.2.4 Локалізація

Підвластивість "Локалізація" (UAC-2.1-S) включена до характеристики якості "Адекватність підтримуваних мов", що входить до складу загальної оцінки доступності програмного продукту. Цей параметр відображає ступінь мовної адаптації інтерфейсу та контенту для користувачів із різними мовними потребами. Основним критерієм оцінювання є кількість мовних версій, доступних для використання, що дозволяє визначити рівень інклюзивності системи в контексті мультикультурного середовища. Кількісне значення даної підвластивості обчислюється за наступною формулою:

Оцінювання підвластивості «Локалізація», що є складовою загальної доступності вебресурсу, здійснюється за допомогою методу вагових коефіцієнтів, який дозволяє кількісно визначити значущість кожної з мовних версій інтерфейсу. Такий підхід враховує як мовне середовище країни-розробника, так і очікування цільової аудиторії. Одним із найбільш обґрунтованих способів формалізації подібних оцінок є експертний аналіз із подальшим розрахунком нормованих ваг. У межах даного дослідження застосовано коефіцієнти, спеціально адаптовані до умов України.
У даній роботі побудову вагової моделі реалізовано відповідно до методики оцінки якості програмних продуктів, викладеної у [10]. Згідно з цією методикою, ваги окремих складових визначаються шляхом парного порівняння елементів, що належать до однієї групи, з подальшим розрахунком нормованих коефіцієнтів значущості.
З огляду на мовну ситуацію в Україні, до переліку мовних версій, що підлягають оцінюванню, доцільно включити українську мову як основну, англійську мову як мову міжнародного спілкування, а також німецьку та французьку, які належать до числа найбільш уживаних у європейському просторі. Крім того, можливе представлення інших мов, що охоплюють менш численні сегменти користувачів. Надалі кожній із цих мов буде присвоєно відповідну вагу відповідно до її значущості в контексті цільової аудиторії.
Для подальшого розрахунку вагових коефіцієнтів кожної мовної версії необхідно визначити рівні їхньої значимості у контексті цільового використання системи. Рівень значущості кожної мови встановлювався експертним шляхом — через послідовне порівняння мовних версій між собою, з урахуванням їхнього впливу на доступність інтерфейсу для цільової аудиторії, а результати наведені в таблиці 4.
Таблиця 4 – Рівні значимості кожної мови
Мова
укр
англ
Нім/франц
інші
Рівень значимості
В
В
С
Н

На основі даних, наведених у таблиці 4, формується матриця парних порівнянь. У таблиці 5 наведено вже сформовану та заповнену матрицю, яка відображає результати проведених порівнянь.
Таблиця 5 – Заповнена матриця для визначення вагових коефіцієнтів мов
Об’єкти k/l
укр
англ
Нім/франц
інші

В
В
С
Н
укр
В
1
1
2
2
6
англ
В
1
1
2
2
6
Нім/франц
С
0
0
1
2
3
інші
Н
0
0
0
1
1
Контрольна сума
16

На наступному етапі здійснюється обчислення інтегральної значущості за формулою (1):

Отримані значення показника S2k​, а також їх нормалізовані (приведені до одиничного формату) величини наведено у таблиці 8.
Таблиця 8 – Результати визначення інтегрованої важливості та вагових коефіцієнтів
Об’єкти k/l
укр
англ
Нім/франц
інші
S1k
S2k
V2j
В
В
С
Н
укр
В
1
1
2
2
6
20
0.435
англ
В
1
1
2
2
6
20
0.435
Нім/франц
С
0
0
1
2
3
5
0.109
інші
Н
0
0
0
1
1
1
0.022
Контрольна сума
16
46
1

Таким чином, було визначено вагові коефіцієнти для кожної окремої мови та групи мов, які доцільно враховувати в процесі оцінювання українського вебсайту. Отримані ваги відображають відносну значущість мовних категорій та забезпечують можливість формування більш обґрунтованих висновків у межах подальшого аналізу.
Наявність чи відсутність кожної мовної версії позначається бінарною змінною, яка набуває значення 1, якщо відповідна мовна версія реалізована на сайті, або 0, якщо її немає. Таким чином, інтегральний показник локалізації розраховується як зважена сума присутніх мовних варіантів з урахуванням їх коефіцієнтів значущості:
{фінальна формула тут}

2.3 Вагова модель оцінювання доступності
{тут про те, як я визначаю вагові коефіцієнти для підвластивостей якості та атрибутів якості}

2.4 Дерево властивостей доступності
Розглянуті підвластивості охоплюють основні аспекти взаємодії користувача з інтерфейсом та дають змогу здійснювати комплексну оцінку доступності програмного забезпечення. Однак для практичного застосування цієї моделі, зокрема в контексті автоматизованого аналізу та порівняння різних систем, постає потреба у її формалізації. Ієрархічне представлення структури доступності у вигляді дерева властивостей дозволяє систематизувати метрики, забезпечити прозорість оцінювання та створити основу для подальшої візуалізації результатів. Дерева властивостей дозволяють в ієрархічному вигляді відобразити взаємозв’язки між загальними цілями якості (на вищому рівні) та конкретними показниками або метриками (на нижчому рівні), які можуть бути безпосередньо виміряні.
Призначення використання дерева властивостей полягає насамперед у формалізації процесу оцінки якості програмного забезпечення, що забезпечує його прозорість і структурованість. Такий підхід дозволяє чітко визначити зв’язки між загальними цілями та конкретними метриками, які піддаються об’єктивному вимірюванню. Завдяки наявності визначених формул для кожного індикатора, структура дерева значно спрощує автоматизацію процесу оцінювання. Крім того, вона надає можливість візуалізувати загальний стан досліджуваної системи шляхом обчислення агрегованих показників на різних рівнях ієрархії. Це, своєю чергою, створює умови для ефективного порівняння між різними системами, їх версіями або конфігураціями на основі уніфікованого набору критеріїв.
Основні риси дерев властивостей:
Кореневий вузол зазвичай представляє загальну мету або високорівневу властивість, наприклад, "якість доступності" або "зручність користування".
Проміжні вузли — це підвластивості або компоненти цієї характеристики, що деталізують її на більш прикладному рівні (наприклад, перцептивність, керованість, зрозумілість).
Листові вузли — конкретні показники або метрики, які піддаються кількісній оцінці (наприклад, наявність alt у зображень, відсоток клавіатурно-доступних елементів, показник читабельності інструкцій тощо).
Для наочності та подальшої автоматизації оцінювання доцільно представити сформовану модель у вигляді дерева властивостей. Такий підхід дозволяє ієрархічно організувати загальні характеристики доступності, їх підвластивості та відповідні метрики, забезпечуючи цілісне бачення структури оцінювання. На кожному рівні дерева закладено логіку агрегації показників, що дозволяє поступово узагальнювати результати — від окремих елементів до загального рівня доступності інтерфейсу.
На рисунку нижче наведено побудоване дерево властивостей для оцінки доступності вебінтерфейсу згідно з розробленою методикою:

3. ПРОЕКТУВАННЯ

3.1 Вимоги до ПЗ

У процесі інженерії програмного забезпечення визначення вимог є базовим етапом, оскільки саме тут формується бачення системи та встановлюються критерії її відповідності. Вимоги поділяються на функціональні, що описують набір функцій та послуг, і нефункціональні, які визначають якість реалізації та обмеження.
Для системи оцінювання доступності веб-ресурсів вимоги мають особливе значення. Вона повинна відповідати міжнародним стандартам WCAG та ISO/IEC 25023, бути зручною для різних категорій користувачів (розробників, контент-менеджерів, викладачів) і забезпечувати не лише виявлення помилок, але й формування зрозумілих рекомендацій. Чітке визначення вимог створює основу для подальшого проєктування, вибору технологій, реалізації та тестування, гарантує відповідність інструменту очікуванням користувачів та вимогам якості.

3.1.1 Функціональні вимоги

Функціональні вимоги визначають конкретні функції, які має реалізовувати система. У випадку інструменту оцінювання доступності вони безпосередньо пов’язані з перевіркою вебінтерфейсів та формуванням інтегральної оцінки.
Збір даних про сторінку. Система повинна завантажувати вебсторінку, отримувати її DOM-структуру, HTML-код, стилі та інтерактивні елементи. Для цього використовується автоматизований браузерний рушій (Playwright), що дозволяє враховувати як статичний, так і динамічний контент.
Аналіз метрик доступності. Інструмент повинен реалізувати чотири групи метрик відповідно до розробленої методики:
Перцептивність – перевірка наявності альтернативних текстів, контрастності кольорів, субтитрів для мультимедійного контенту;
Керованість – перевірка можливості навігації клавіатурою, аналіз структури заголовків та логіки переходів;
Зрозумілість – оцінка інструкцій, підказок у формах, повідомлень про помилки;
Локалізація – визначення доступних мовних версій, зіставлення їх з ваговими коефіцієнтами.
Формування інтегральної оцінки. Система повинна обчислювати узагальнений бал доступності на основі вагової моделі та дерева властивостей. Результат має відображати рівень відповідності вебресурсу вимогам доступності.
Генерація рекомендацій. Програмний продукт повинен формувати зрозумілі рекомендації щодо усунення виявлених недоліків. Наприклад, якщо зображення не має атрибуту alt, у звіті має бути зазначено, що необхідно додати опис.
Звітування. Система повинна надавати результати у структурованому вигляді. Це передбачає можливість:
перегляду результатів у веб-інтерфейсі;
роботи через браузерне розширення безпосередньо у контексті сторінки;
доступу до REST API для інтеграції з іншими системами (наприклад, CI/CD-пайплайнами).
Збереження та експорт результатів. Система має підтримувати збереження результатів перевірки у форматах JSON та CSV, що дозволить подальший аналіз або інтеграцію з іншими інструментами.
Підтримка сценаріїв тестування форм. Оскільки користувачі часто взаємодіють із формами, система повинна моделювати введення даних, відправку й перевірку коректності повідомлень про помилки.
Усі перелічені функціональні вимоги безпосередньо забезпечують основне призначення системи – проведення якісного та комплексного аудиту доступності веб-ресурсів.

3.1.2 Нефункціональні вимоги

Нефункціональні вимоги встановлюють характеристики якості програмного забезпечення, які визначають ефективність і зручність його використання.
Продуктивність. Система повинна забезпечувати аналіз типової вебсторінки протягом часу, прийнятного для інтерактивної роботи користувача (не більше 5 секунд). При цьому архітектура має підтримувати асинхронну обробку кількох перевірок паралельно.
Масштабованість. Архітектурне рішення повинно дозволяти легко додавати нові метрики чи розширювати існуючі без суттєвих змін у ядрі системи. Це забезпечується модульною структурою та використанням патерну Strategy.

Модульність. Система має бути побудована як набір незалежних модулів (скрейпер, модулі метрик, калькулятор, інтерфейси), що мінімізує зв’язність і спрощує супровід.
Надійність. Інструмент повинен коректно обробляти помилки: недоступність сайту, некоректний HTML, тайм-аути завантаження. При цьому система має забезпечувати «graceful degradation», тобто продовжувати роботу навіть при збої окремих компонентів.
Крос-браузерність. Розширення повинно функціонувати у середовищах Chrome і Firefox, а API – відповідати стандарту REST.
Зручність використання. Інтерфейс користувача має бути інтуїтивно зрозумілим, забезпечувати запуск перевірки у кілька кліків та відображати результати у зрозумілому форматі (таблиці, графіки, дерево властивостей).
Безпека. Система повинна здійснювати валідацію введених даних, забезпечувати безпечну обробку HTML та дотримання політик доступу браузерного розширення.
Тестованість. Архітектура повинна підтримувати автоматизоване юніт-тестування, що дозволяє контролювати якість кожного модуля. Очікуваний рівень покриття тестами – не менше 70%.
Портативність. Розроблений інструмент повинен запускатися на основних операційних системах (Windows, Linux, macOS) без необхідності значних модифікацій.
Супроводжуваність. Код системи має бути структурованим, документованим і відповідати загальноприйнятим практикам Python та JavaScript, що спрощує його розширення й підтримку у майбутньому.

3.2 Архітектурне рішення

Архітектура програмного забезпечення визначає загальну організацію системи, її логічні рівні та взаємодію між компонентами. Вибір архітектурного підходу безпосередньо впливає на якість кінцевого продукту, його масштабованість, надійність і зручність супроводу.
Для системи оцінювання доступності веб-ресурсів було обрано багаторівневу архітектуру з чітким розмежуванням відповідальностей між рівнями. Такий підхід дозволяє забезпечити модульність і незалежність компонентів, що спрощує додавання нових функцій (наприклад, метрик доступності) без необхідності внесення змін у всю систему.
Архітектурне рішення базується на таких ключових принципах:
поділ на рівні представлення, бізнес-логіки, доступу до даних і зовнішніх сервісів;
організація компонентів у вигляді модулів із чітко визначеними інтерфейсами;
застосування сучасних підходів до інженерії ПЗ, зокрема принципів SOLID та атрибутів якості (модульність, розширюваність, тестованість, продуктивність).
У подальших підрозділах розглянуто структуру багаторівневої архітектури, схему основних компонентів та їх взаємодії, а також принципи проєктування, які були використані при побудові системи.

3.2.1 Багаторівнева архітектура

Архітектура програмного забезпечення у проєктованій системі побудована за принципом багаторівневої організації. Такий підхід дозволяє чітко відокремити функціональні обов’язки різних частин програми, що полегшує її розробку, тестування й подальший супровід. У контексті інженерії програмного забезпечення багаторівнева архітектура забезпечує модульність, повторне використання коду та масштабованість. Завдяки цьому система може розвиватися без суттєвих змін у базових компонентах: нові модулі чи сервіси можна додати як окремі рівні або розширення існуючих.
У даній системі виділено чотири основні рівні.
Рівень представлення (Presentation Layer). Його завданням є взаємодія з користувачем. Цей рівень включає веб-інтерфейс, реалізований засобами FastAPI та HTML/JavaScript, браузерне розширення для Chrome і Firefox, а також REST API, що забезпечує інтеграцію з іншими системами. З програмної точки зору, тут реалізована модель MVC: контролери відповідають за маршрути, моделі представлені структурами PageData та EvaluationResult, а відображення здійснюється через шаблони та інтерфейс розширення.
Рівень бізнес-логіки (Business Logic Layer). Це ядро системи, яке реалізує основні алгоритми оцінювання доступності. Координатором є клас AccessibilityEvaluator, який виконує роль фасаду. У ньому асинхронно викликаються модулі метрик (перцептивність, керованість, зрозумілість, локалізація). Після завершення обчислень дані передаються у ScoreCalculator, що формує інтегральний показник, а також у RecommendationGenerator, який генерує поради для користувачів. Такий підхід гарантує незалежність обчислювальних стратегій і дає можливість додавати нові метрики без зміни решти коду.
Рівень доступу до даних (Data Access Layer). Він відповідає за отримання й попередню обробку даних вебсторінки. Основний компонент цього рівня — WebScraper, який завдяки Playwright завантажує сторінку, виконує рендеринг, отримує DOM та стилі, а також інтегрує результати перевірок axe-core. Поряд із ним працює FormTester, що моделює взаємодію користувача з формами та перевіряє обробку помилок. Це дозволяє бізнес-логіці працювати не з «сирим» HTML, а зі структурованими даними уніфікованого формату.
Рівень зовнішніх сервісів (External Services Layer). На цьому рівні інтегруються сторонні інструменти та бібліотеки, що доповнюють функціональність системи. Axe-core забезпечує первинну автоматизовану перевірку доступності за стандартами WCAG, а бібліотека Textstat використовується для аналізу читабельності тексту. Важливо, що ці сервіси підключені через окремий шар, що забезпечує незалежність і можливість їх заміни у майбутньому.
Послідовне розділення на рівні дозволяє створити систему, де кожен компонент має чітко визначені обов’язки і взаємодіє з іншими лише через інтерфейси. З точки зору програмування, це означає мінімізацію залежностей, спрощене тестування та можливість використання заглушок (mock-об’єктів) для імітації роботи компонентів. У результаті багаторівнева архітектура забезпечує надійну основу для реалізації системи оцінювання доступності, яка відповідає сучасним принципам інженерії програмного забезпечення.

3.2.2 Схема компонентів і канали взаємодії

Схема компонентів системи є центральним елементом проєктування, адже вона показує не лише перелік модулів, але й характер їх взаємодії. У даній роботі було використано підхід, за якого кожен рівень багаторівневої архітектури реалізований через набір компонентів із чітко визначеними функціями та інтерфейсами. Це дозволило досягти балансу між модульністю та цілісністю системи.
Взаємодія починається на рівні представлення. Тут користувач може ініціювати перевірку доступності через веб-інтерфейс, що надсилає HTTP-запит до REST API, або ж безпосередньо через браузерне розширення. Обидва варіанти працюють як «тонкі клієнти»: вони відповідають за передачу запиту та відображення результатів, але не містять складної логіки. REST API відіграє роль універсального каналу комунікації, завдяки якому система може бути інтегрована з іншими застосунками чи автоматизованими процесами.
Усі запити надходять на рівень бізнес-логіки, де координатором виступає модуль AccessibilityEvaluator. Він організовує роботу допоміжних складових: модулів метрик, калькулятора підсумкових балів та генератора рекомендацій. Цей компонент виконує функцію фасаду, спрощуючи доступ до складної підсистеми. Кожен із модулів метрик реалізує власну стратегію перевірки (перцептивність, керованість, зрозумілість, локалізація), що дозволяє застосовувати паралельну обробку і значно скорочує час виконання.
Для забезпечення коректної роботи бізнес-логіка взаємодіє з рівнем доступу до даних. Основу цього рівня складає WebScraper, що за допомогою Playwright збирає DOM-структуру, стилі, інтерактивні елементи та результати перевірок axe-core. Доповнює його FormTester, який моделює введення даних у форми та перевіряє повідомлення про помилки. Таким чином, бізнес-логіка працює не з «сирим» HTML, а з уніфікованими структурами даних, що спрощує їх подальший аналіз.
Зовнішні сервіси інтегруються через окремий шар. До них належать axe-core, який забезпечує автоматизовану перевірку доступності, та бібліотека Textstat, що використовується для аналізу читабельності текстів. Цей підхід дозволяє легко замінювати або доповнювати зовнішні інструменти без втручання у внутрішню логіку.
Послідовність взаємодії компонентів можна описати так:
Користувач запускає перевірку через веб-інтерфейс або розширення.
Запит надходить до REST API і передається модулю AccessibilityEvaluator.
Evaluator викликає WebScraper та FormTester для збору даних.
Зібрана інформація передається до модулів метрик, які асинхронно виконують аналіз.
ScoreCalculator обчислює інтегральний бал, а RecommendationGenerator формує підсумкові поради.
Результати повертаються до інтерфейсу користувача у вигляді звіту.
З точки зору програмування така схема забезпечує низьку зв’язаність і високу модульність. Кожен компонент має власну відповідальність і спілкується з іншими лише через стандартизовані інтерфейси. Це не лише полегшує тестування й налагодження, а й створює умови для майбутнього розвитку системи: додавання нових метрик, зміна рушія браузерної автоматизації чи інтеграція з іншими сервісами можуть бути реалізовані без серйозних змін у загальній архітектурі.

3.2.3 Принципи SOLID та атрибути якості

При проєктуванні програмного забезпечення важливим завданням є забезпечення високого рівня якості архітектури. Для цього застосовуються як усталені принципи інженерії ПЗ, так і сучасні практики модульного програмування. У даній роботі при проєктуванні системи оцінювання доступності веб-ресурсів особливу увагу приділено дотриманню принципів SOLID, які виступають орієнтирами для створення зрозумілого, гнучкого та супроводжуваного коду.
Принцип єдиної відповідальності (Single Responsibility Principle). Кожен модуль має виконувати лише одну чітко визначену функцію. У системі це реалізовано через розподіл функціоналу між модулями метрик (перцептивність, керованість, зрозумілість, локалізація), скрейпером та калькулятором скорів. Завдяки цьому кожен клас можна модифікувати або тестувати незалежно від інших.
Принцип відкритості/закритості (Open/Closed Principle). Архітектура повинна дозволяти розширення функціональності без модифікації вже існуючого коду. Використання патерну Strategy у модулях метрик дозволяє додати нову групу показників, не змінюючи логіку AccessibilityEvaluator.
Принцип підстановки Лісков (Liskov Substitution Principle). Усі похідні класи повинні коректно заміщувати базові. В нашій системі всі модулі метрик реалізують єдиний інтерфейс calculate_metrics(), що дозволяє використовувати їх у єдиному сценарії без зміни основної логіки.
Принцип розділення інтерфейсів (Interface Segregation Principle). Краще мати багато вузьких інтерфейсів, ніж один універсальний. У проєкті це реалізовано через незалежні модулі з чіткими функціями, а не через один громіздкий клас аналізатора.
Принцип інверсії залежностей (Dependency Inversion Principle). Система залежить від абстракцій, а не від конкретних реалізацій. Наприклад, бізнес-логіка працює з інтерфейсами збору даних, що дозволяє при потребі замінити Playwright на інший браузерний рушій без суттєвої зміни коду.
Окрім дотримання SOLID, архітектура системи відповідає ключовим атрибутам якості програмного забезпечення, які визначають її придатність до використання та розвитку:
Модульність. Компоненти системи ізольовані один від одного, що забезпечує зручність тестування та супроводу.
Масштабованість. Додавання нових метрик або інтеграція додаткових сервісів не потребує зміни основних модулів.
Тестованість. Завдяки чітким інтерфейсам і слабкій зв’язаності система легко піддається автоматизованому юніт-тестуванню.
Продуктивність. Використання асинхронної обробки дозволяє паралельно виконувати перевірки кількох груп метрик, скорочуючи час аналізу.
Надійність. Передбачено обробку винятків, тайм-аутів і помилок завантаження сторінок, що гарантує стабільність навіть за некоректних вхідних даних.
Зручність використання. Інтерфейс веб-додатку та розширення розроблений так, щоб користувач міг запустити перевірку у кілька кліків і швидко отримати звіт у зрозумілому форматі.
Таким чином, архітектура системи поєднує в собі як класичні принципи побудови якісного коду (SOLID), так і вимоги до сучасного програмного забезпечення, орієнтованого на масштабованість, модульність і простоту використання. Це створює надійну основу для подальшої імплементації та розвитку системи оцінювання доступності.

3.3 Вибір технологій і середовища розробки

Вибір технологій є ключовим етапом у проєктуванні програмного забезпечення, оскільки від нього залежить не лише продуктивність системи, але й можливість її масштабування, тестування та інтеграції з іншими інструментами. Для розробки системи оцінювання доступності веб-ресурсів було обрано сучасний технологічний стек, орієнтований на підтримку асинхронної обробки, кросплатформеність і сумісність із міжнародними стандартами WCAG.
Серверна частина реалізована на мові Python 3.10+, яка забезпечує широкий набір бібліотек для веб-автоматизації та аналізу тексту. Як веб-фреймворк використано FastAPI, що надає можливість створення REST API з підтримкою асинхронних викликів і автоматичною генерацією документації у форматі OpenAPI. Запуск сервера виконується через Uvicorn, оптимізований для асинхронних Python-додатків.
Ключовим компонентом серверної логіки є інтеграція з браузером за допомогою Playwright, який дозволяє відкривати сторінки у headless-режимі Chromium, виконувати рендеринг динамічного DOM і моделювати дії користувачів. Додатково застосовується бібліотека BeautifulSoup4 для парсингу HTML та вибірки структурованих даних. Внутрішня асинхронна логіка побудована на основі asyncio, що дає змогу паралельно запускати кілька модулів перевірки метрик і скорочувати загальний час аналізу.
Фронтенд частина складається з веб-інтерфейсу та браузерного розширення.
Веб-інтерфейс реалізовано з використанням HTML5, CSS3 та JavaScript ES6+. Він взаємодіє з API через HTTP-запити, а результати перевірки відображаються у зручному вигляді (таблиці та графіки).
Фронтенд частина складається з веб-інтерфейсу та браузерного розширення.
Веб-інтерфейс реалізовано з використанням HTML5, CSS3 та JavaScript ES6+. Він взаємодіє з API через HTTP-запити, а результати перевірки відображаються у зручному вигляді (таблиці та графіки).
Браузерне розширення побудоване на основі Manifest v3 і містить:
popup-модуль для відображення результатів;
content scripts, які аналізують DOM сторінки у реальному часі;
background service worker, що координує обмін даними з API;
файл manifest.json, у якому визначено дозволи (activeTab, scripting, storage).
Це рішення дозволяє користувачу проводити перевірку доступності безпосередньо на відкритій сторінці, що є зручнішим у порівнянні з виключно серверною перевіркою.
Для підвищення якості аналізу в систему інтегровані зовнішні інструменти:
axe-core — забезпечує автоматизовану перевірку доступності за правилами WCAG і повертає результати у форматі JSON;
Textstat — використовується у модулі UnderstandabilityMetrics для обчислення індексів читабельності (Flesch Reading Ease, SMOG тощо);
NLTK — допоміжна бібліотека для лінгвістичної обробки текстових елементів.
Ці бібліотеки працюють у взаємодії з внутрішніми модулями, зокрема через WebScraper та модулі метрик, і забезпечують поєднання автоматизованого аналізу з власними алгоритмами системи.
Вибір зазначених технологій зумовлений низкою чинників, які безпосередньо впливають на якість і функціональність системи. Передусім вони повністю відповідають функціональним вимогам: зокрема, Playwright дає змогу аналізувати динамічні вебсторінки, а axe-core гарантує перевірку відповідно до стандартів WCAG. Не менш важливою є підтримка асинхронної архітектури — використання FastAPI у поєднанні з asyncio забезпечує паралельне виконання задач, що критично для продуктивності та оптимізації часу обробки. Додатковою перевагою є кросплатформеність: усі інструменти можуть працювати як у середовищі Windows, так і на Linux чи macOS, що значно полегшує розгортання системи. Важливим є також аспект гнучкості та розширюваності: Python як мова програмування дозволяє швидко інтегрувати нові бібліотеки, а використання браузерного розширення створює ще один зручний канал доступу для користувачів. Нарешті, вибрані технології мають активну спільноту та якісну документацію, що забезпечує стабільність, надійність і можливість подальшого розвитку проєкту. Таким чином, сформований технологічний стек не лише реалізує функціональні можливості, окреслені у підрозділі 3.1, але й відповідає нефункціональним вимогам до продуктивності, масштабованості, надійності та зручності використання.

3.4 UX/UI проєктування

Якість користувацького досвіду та продуманий інтерфейс користувача мають вирішальне значення для системи оцінювання доступності веб-ресурсів. Навіть найточніші алгоритми перевірки втрачають цінність, якщо результати подані у складній чи незрозумілій формі. Тому при проєктуванні інтерфейсу основним завданням було створення простого, інтуїтивного та зручного середовища, яке дозволяє користувачам швидко запускати перевірку й одразу розуміти отримані результати.
У процесі проєктування UX було враховано особливості цільових груп користувачів: розробників, які потребують технічних деталей, та викладачів чи контент-менеджерів, для яких важливішою є загальна оцінка доступності й зрозумілі рекомендації. Це зумовило двокомпонентну структуру інтерфейсу: веб-додаток як основний інструмент аналізу та браузерне розширення для швидких перевірок безпосередньо на сторінках.
У веб-інтерфейсі передбачено такі елементи: форма для введення URL або HTML-коду, панель запуску перевірки, а також розділ відображення результатів. Результати структуровано у вигляді таблиць і діаграм, що показують підсумковий бал доступності та значення окремих метрик. Для зручності також формується текстовий звіт із переліком виявлених проблем і рекомендацій щодо їх усунення.
У браузерному розширенні інтерфейс має ще простішу організацію. Головним елементом є popup-вікно, у якому розміщено кнопку запуску аналізу поточної сторінки. Після виконання перевірки користувач одразу бачить підсумковий бал, перелік основних недоліків та короткі поради. Для детального ознайомлення передбачено можливість відкриття повного звіту у веб-інтерфейсі.
З погляду програмування, UI реалізовано з використанням стандартних технологій HTML, CSS і JavaScript. Особливу увагу приділено доступності самого інтерфейсу: всі елементи мають чіткі мітки, контрастні кольори та підтримують навігацію з клавіатури. Це відповідає не лише стандартам WCAG, але й загальній ідеї інклюзивності.
Таким чином, UX/UI проєктування забезпечує баланс між простотою взаємодії та інформативністю. Веб-інтерфейс орієнтований на комплексний аналіз і деталізовані результати, тоді як браузерне розширення надає швидкий доступ до базової оцінки. У сукупності це робить систему гнучким інструментом, придатним як для технічних фахівців, так і для користувачів без глибокої спеціалізації.

НА МАЙБУТНЄ

У початковій версії реалізації інструменту для оцінювання доступності було обрано модель вебзастосунку, в якому користувач вводить URL цільової сторінки, після чого система автоматично завантажує її у фоновому режимі, проводить аналіз і виводить відповідні результати. Такий підхід дозволив швидко створити прототип із централізованою обробкою запитів, що не вимагав від користувача додаткових дій, окрім введення адреси.
Однак у процесі практичного тестування було виявлено низку обмежень даного підходу, які зумовили необхідність переходу до формату браузерного розширення. Зокрема, вебзастосунок має технічні труднощі при доступі до захищених або динамічних сторінок (наприклад, за авторизацією), що унеможливлює повноцінний аналіз у низці реальних сценаріїв. Крім того, моделювання користувацької взаємодії, такої як введення даних у форми чи відображення помилок після сабміту, значно ускладнюється при віддаленому рендерингу сторінки на сервері.
Водночас браузерне розширення, що діє безпосередньо в контексті сторінки, яку переглядає користувач, надає суттєві переваги:
• доступ до поточного DOM-дерева без обмежень,
• можливість точніше емулювати користувацьку поведінку,
• вища швидкість виконання аналізу,
• сумісність із сайтами з динамічним контентом (SPA, AJAX).
Натомість основним недоліком вебзастосунку є обмеження у сфері конфіденційності (аналітика відбувається на стороні сервера), складність обробки JavaScript-орієнтованих інтерфейсів і втрата контексту користувацької сесії. Це обумовило доцільність зміни архітектури у напрямку більш гнучкого та інтегрованого рішення — браузерного розширення, здатного забезпечити повноцінний доступ до інтерфейсних компонентів та виконувати аналіз безпосередньо в середовищі користувача.

Архітектура та особливості створення браузерного розширення

Браузерні розширення є ефективним інструментом для реалізації локального функціоналу без необхідності звернення до зовнішніх серверів. У контексті перевірки вебдоступності вони відкривають широкі можливості для аналізу структури сторінки безпосередньо в середовищі браузера, де працює користувач. Це забезпечує гнучкість, мінімізує ризики втрати даних, а також дозволяє точно емулювати реальні сценарії взаємодії з інтерфейсом.
Проєкт браузерного розширення базується на стандарті WebExtension API, який підтримується сучасними вебоглядачами, включно з Chrome, Firefox, Edge та Opera. Основу його структури складає конфігураційний файл manifest.json, у якому визначаються дозволи, точки входу (наприклад, скрипти для popup-вікна чи контенту), ресурси, що підключаються, та інші метадані. Сюди також входить набір HTML, CSS та JavaScript-файлів, які формують інтерфейс взаємодії з користувачем.
Однією з ключових переваг розширення є можливість використання так званих content_scripts, що вставляються у поточну сторінку й мають прямий доступ до її DOM. Це дозволяє зчитувати елементи, перевіряти їх атрибути, аналізувати структуру заголовків, виявляти недоступні компоненти, визначати кольоровий контраст та ідентифікувати поведінкові шаблони (наприклад, відображення помилок у формах). Комунікація між контент-скриптом та інтерфейсом (popup) або фоновим скриптом (background.js чи service_worker.js) відбувається через API chrome.runtime.sendMessage() або через локальні події window.postMessage.
Файлова структура розширення зазвичай включає:
manifest.json — конфігурація,
popup.html, popup.js, popup.css — інтерфейс взаємодії,
content_script.js — скрипт для аналізу DOM,
background.js або service_worker.js — обробка подій і глобальна логіка,
icons/ — набір іконок для відображення в панелі браузера.
У версії Manifest V3 класичні фонові скрипти були замінені на service_worker.js, що працює асинхронно та активується лише за необхідності.
Щоб мати доступ до потрібних функцій браузера, розширення повинне оголосити відповідні дозволи у manifest.json. До прикладу, "scripting" дозволяє вставку скриптів, "storage" — зберігання параметрів, "tabs" — взаємодію з вкладками, а "<all_urls>" у host_permissions відкриває доступ до вмісту всіх сторінок.
Серед ключових переваг можна виділити: по-перше, усі перевірки здійснюються локально, що гарантує збереження приватності даних; по-друге, розширення має прямий доступ до фактичного стану сторінки, з урахуванням динамічного вмісту, що особливо актуально для SPA або сторінок, що змінюються через AJAX; по-третє, інструмент не потребує розгортання серверної інфраструктури, а отже — простіше поширюється і налаштовується. Крім того, перевірка доступності може запускатись миттєво, без додаткового введення URL чи завантаження зовнішніх ресурсів.
Водночас створення розширень має свої обмеження. Зокрема, в контент-скриптах не можна безпосередньо використовувати деякі API браузера (наприклад, cookies або history), а у версії Manifest V3 фоновий код не може бути постійно активним. Це зумовлює перехід до асинхронної логіки та додаткового використання промісів. Також існують обмеження за обсягом ресурсів, часом виконання скриптів та одночасно активними подіями.
З огляду на вищезазначене, реалізація інструменту оцінювання доступності у форматі браузерного розширення дозволяє створити гнучке, локалізоване та ефективне рішення, яке легко масштабувати, розширювати й адаптувати до специфічних вимог користувачів. Такий підхід демонструє високу точність перевірок, інтегрованість у робочий процес користувача та відповідність сучасним практикам розробки інклюзивних вебрішень.

ВИСНОВКИ

ВИКОРИСТАНІ ДЖЕРЕЛА

ДСТУ ISO/IEC 25023:2016. Інженерія систем та програмного забезпечення. Вимоги та оцінювання якості систем та програмного забезпечення (SQUARE). Вимірювання якості системних та програмних продуктів.
Використання допоміжних технологій людьми з інвалідністю: Звіт за результатами дослідження. Київ, 2023. – С. 8-10. – URL: https://www.undp.org/sites/g/files/zskgke326/files/2023-12/undp_ukraine_-_use_of_assistive_technologies_by_people_with_disabilities._research_report.pdf. (дата звернення: 10.10.2024)
ДСТУ ISO/IEC 25010:2016 Інженерія систем і програмних засобів. Вимоги до якості систем і програмних засобів та її оцінювання (SQuaRE). Моделі якості системи та програмних засобів (ISO/IEC 25010:2011, IDT)
ISO/IEC/IEEE 24765-2010 Systems and software engineering — Vocabulary
Кузь М. В. Методологія оцінки якості програмного забезпечення. Академія технічних наук України, 2024. 31 c.
Кузь М.В., Андрейко В.М. Оцінка характеристик якості програмного забезпечення еталонних повірочних установок лічильників газу. Український метрологічний журнал. Харків, 2018. №1 (2018). С. 43-48. DOI: 10.24027/2306-7039.1.2018.134129.
Pikuliak, M., Kuz, M., Lazarovych, I., Kuzyk, Y., & Skliarov, V. (2024). METHOD OF DETERMINING THE PARAMETER OF QUALITATIVE EVALUATION OF A WEB FORUM. Radio Electronics, Computer Science, Control, (3), 151. https://doi.org/10.15588/1607-3274-2024-3-13.
Андрейко В.М. Кваліметрія програмного забезпечення засобів вимірювань: монографія. Івано-Франківськ: Симфонія форте, 2016. 120 с.
Іванова С.С. Експертний метод вагових коефіцієнтів важливості. Сучасні технології, матеріали і конструкції в будівництві. Київ, 2015. Т.19. №2. С. 74-77.
Кузь М. В. Методологія оцінки якості програмного забезпечення. Академія технічних наук України, 2024. 31 c.] і [Kuz M., Kozlenko M., Lazarovych I., Rysniuk O., Novak V., Novak M. Method of weights determination based on ratings of software quality metrics. Applied scientific and technical research: Proceedings of the IV International Scientific and Practical Conference, Ivano-Frankivsk, April 1-3, 2020, Ivano-Frankivsk, V.2. 2020. P. 37-39, DOI: 10.6084/m9.figshare.28381274.
М.В. Кузь, Я.Т. Соловко, і В.М. Андрейко, «Методологія формування узагальненого критерію якості програмного забезпечення в умовах невизначеності», Вісник ВПІ, вип. 5, с. 104-107, Груд. 2015.
Кузь М.В., Андрейко В.М. Кваліметричні шкали програмних продуктів. Методи та прилади контролю якості. 2016. № 1(36). С. 54-62.
Андрейко В.М. Дослідження адекватності кваліметричних шкал програмних продуктів. Виклик інформаційного суспільства: проблеми масової комунікації та інформаційних технологій: матеріали міжнар. наук.-практ. конф. Івано-Франківськ, 5-6 травня 2017. Івано-Франківський університет права імені Короля Данила Галицького. С. 3-7.
Кузь М.В., Андрейко В.М. Удосконалення оціночної шкали показників якості програмного забезпечення. Сучасні прилади, матеріали і технології для неруйнівного контролю і технічної діагностики машинобудівного і нафтогазопромислового обладнання: матеріали 8-ої міжнар. наук.-техн. конф. пам’яті професора Ігоря Кісіля, м. Івано-Франківськ, 14-16 листоп. 2017 р. Івано-Франківськ, 2017. С. 145-146.
